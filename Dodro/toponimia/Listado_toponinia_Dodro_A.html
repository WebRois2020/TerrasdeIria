<!DOCTYPE HTML>

<html>

<head>
	<title>Toponimia de Dodro</title>
	<meta charset="utf-8" />
	<meta name="viewport" content="width=device-width, initial-scale=1, user-scalable=no" />
	<meta lang="gl">
	<meta itemprop="author" content="Obradoiro Programa de Emprego Xuventude en Acción 2019 2020 2021 Dodro, Padrón, Rois" />
	<meta name="title" content="Sitio Coñece Terras de Iria, creado no Obradoiro Programa de Emprego Xuventude en Acción 2019 2020 2021 Dodro, Padrón, Rois">
	<meta name="description" content="Sitio Coñece Terras de Iria, creado no Obradoiro Programa de Emprego Xuventude en Acción 2019 2020 2021 Concello de Dodro, Concello de Padrón e Concello de Rois">
	<meta name="keywords" content="Dodro, Rois, Padrón, Municipio, Concello, Ayuntamiento, Terras de Iria, Galicia, Xacobeo, Patrimonio, Historia, Lendas e Tradicións, Festas, Persoeiros, Camiño de Santiago, Música Tradicional, Roteiros, Natureza, Servizos,Toponimia">
	<meta name="robots" content="index,follow" />

	<script src="https://kit.fontawesome.com/f35a40f132.js" crossorigin="anonymous"></script>

	<link rel="stylesheet" type="text/css" href="../../assets/css/main.css">
	<link rel="stylesheet" type="text/css" href="../../assets/css/menu.css">
	<link rel="stylesheet" type="text/css" href="../../assets/css/main_dodro.css">
    <link rel="stylesheet" type="text/css" href="../../assets/css/toponimia.css">
	<link rel="icon" href="../../favicon.ico" />

</head>

<body>
	<!-- Wrapper -->
	<div id="wrapper">
		<!-- Main -->
		<div id="main">
			<div class="inner">
				<!-- *************** INICIO header  *************** -->
				<header>
					<!-- <a href="index.html"><img  src="imagenes/logoterras.png"></a> -->
					<a name="flotante"> </a>
					<!-- *************** INICIO navegacion web  *************** -->
					<nav class="nav-web">
						<div class="active"><a class="nav-dodro" href="../../dodro.html">Dodro</a></div>
						<div class="inactive"><a class="nav-padron" href="../../padron.html">Padrón</a> </div>
						<div class="inactive"><a class="nav-rois" href="../../rois.html">Rois</a> </div>
					</nav>
					<!-- *************** FIN navegacion web  *************** -->
				</header>
				<!-- *************** FIN header  *************** -->
				<!-- *************** INICIO MENU NUEVO *************** --->

				<div id="nav-nova">
					<ul class="dropdown_menu">
						<li>
							<a href="#">Camiños</a>
							<ul>
								<li><a href="../caminhos/Ruta_Traslatio.html">Ruta Traslatio</a></li>
							</ul>
						</li>
						<li>
							<a href="#">Historia</a>
							<ul>
								<li><a href="../lendas/lendas_dodro.html">Lendas</a></li>
								<li><a href="../historia/historia_Dodro.html">Historia</a></li>
								<li><a href="../historia/arquivos_antigos.html">Arquivos</a></li>
								<li><a href="../festas/festas_dodro.html">Festas</a></li>
							</ul>
						</li>

						<li>
							<a href="../mulleres_Dodro/mulleres_Dodro.html">Mulleres</a>
						</li>
						<li>
							<a href="#">Natureza</a>
							<ul>
								<li><a href="../natureza/branhas_de_lainho.html">Brañas de Laíño</a></li>
							</ul>
						</li>
						<li>
							<a href="#">Patrimonio</a>
							<ul>
								<li><a href="../patrimonio/capelas/capelas.html">Capelas</a></li>
								<li><a href="../patrimonio/castros/castros_Dodro.html">Castros</a></li>
								<li><a href="../patrimonio/cruceiros/cruceiros_Dodro.html">Cruceiros</a></li>
								<li><a href="../patrimonio/horreos/horreos_Dodro.html">Hórreos</a></li>
								<li><a href="../patrimonio/igrexas/igrexas_dodro.html">Igrexas</a></li>
								<li><a href="../patrimonio/muinhos/muinhos_Dodro.html">Muiños</a></li>
								<li><a href="../patrimonio/casas/casas.html">Pazos e casas</a></li>
								<li><a href="../patrimonio/Pombais/pombais_Dodro.html">Pombais</a></li>
								<li><a href="../patrimonio/Reloxos_Sol/reloxos_Dodro.html">Reloxos de sol</a></li>
							</ul>
						</li>
						<li>
							<a href="#">Persoeiros</a>
							<ul>
								<li><a href="../persoeiros/persoeiros_dodro.html#id01">Don Pepito Hermida</a></li>
								<li><a href="../persoeiros/persoeiros_dodro.html#id02">Luís Aguirre del Río</a></li>
								<li><a href="../persoeiros/persoeiros_dodro.html#id03">Sixto Aguirre</a></li>
								<li><a href="../persoeiros/persoeiros_dodro.html#id04">Avelino Abuín de Tembra</a></li>
								<li><a href="../persoeiros/persoeiros_dodro.html#id05">Moncho Reboiras</a></li>
								<li><a href="../persoeiros/persoeiros_dodro.html#id06">Manuel Lorenzo Baleirón</a></li>
								<li><a href="../persoeiros/persoeiros_dodro.html#id07">Anxo Angueira</a></li>
								<li><a href="../persoeiros/persoeiros_dodro.html#id08">Eusebio Lorenzo Baleirón</a></li>
								<li><a href="../persoeiros/persoeiros_dodro.html#id09">María Lorenzo</a></li>
								<li><a href="../persoeiros/persoeiros_dodro.html#id010">Uxío Abuín</a></li>
								<li><a href="../persoeiros/persoeiros_dodro.html#id011">Noelia Gómez</a></li>
							</ul>
						</li>
						<li>
							<a href="#">Roteiros</a>
							<ul>
								<li><a href="../roteiros/ruta_aldeas_do_monte.html">Aldeas do Monte</a></li>
								<li><a href="../roteiros/ruta_branhas.html">As Brañas</a></li>
								<li><a href="../roteiros/ruta_caminho_real.html">Camiño Real</a></li>
								<li><a href="../roteiros/ruta_granxa.html">Granxa e Fonte Primeiral</a></li>
								<li><a href="../roteiros/ruta_branca_vela.html">Inchadiña Branca Vela</a></li>
								<li><a href="../roteiros/ruta_lestrobe.html">Lestrobe</a></li>
								<li><a href="../roteiros/ruta_dias_olvidados.html">Os días olvidados</a></li>
								<li><a href="../roteiros/ruta_pensa_nao.html">Pensa nao</a></li>
								<li><a href="../roteiros/ruta_pozo_baston.html">Pozo Bastón</a></li>

							</ul>
						</li>
						<li>
							<a href="#">Servizos</a>
							<ul>
								<li><a href="../servizos/servizos_cultura_dodro.html">Cultura</a></li>
								<li><a href="../servizos/servizos_deporte_dodro.html">Deporte</a></li>
								<li><a href="../servizos/servizos_educacion_dodro.html">Educación</a></li>
								<li><a href="../servizos/servizos_sociais_dodro.html">Social</a></li>
							</ul>
						</li>
						<li>
							<a href="#">Toponimia</a>
							<ul>
								<li><a href="portada_toponimia.html">Portada</a></li>
								<li><a href="mapa_toponimia.html">Mapa</a></li>
								<li><a href="presentacion_toponimia.html">Presentación</a></li>
								<li><a href="limiar_toponimia.html">Limiar</a></li>
								<li><a href="Listado_toponinia_Dodro_A.html">Índice alfabético</a></li>
								<li><a href="galeria_toponimia.html">Galería</a></li>
								<li><a href="agradecementos_toponimia.html">Agradecementos</a></li>
							</ul>
						</li>
					</ul>

				</div>
				<!-- *************** FIN MENU NUEVO *************** --->
				
				<!-- inicio Content -->
				<section class="content">
                    <div class="migas"> Toponimia de Dodro e Laíño <i class="fa fa-chevron-right "></i> <a href="#"> Índice alfabético</a> </div>
					<header class="main">
						<h2 class="texto-verdedodro">Toponimia de Dodro e de Laíño.
							Os nomes na auga</h2>
					</header>
					<article class="tabs-container">
						<ul class="tabs">
							<li class="texto-verdedodro">
								<a  class="active" href="Listado_toponinia_Dodro_A.html">A</a>
							</li>
							<li>
								<a href="Listado_toponinia_Dodro_B.html">B</a>
							</li>
							<li>
								<a href="Listado_toponinia_Dodro_C.html">C</a>
							</li>
							<li>
								<a href="Listado_toponinia_Dodro_D.html">D</a>
							</li>
							<li>
								<a href="Listado_toponinia_Dodro_E.html">E</a>
							</li>
							<li>
								<a href="Listado_toponinia_Dodro_F.html">F</a>
							</li>
							<li>
								<a href="Listado_toponinia_Dodro_G.html">G</a>
							</li>
							<li>
								<a href="Listado_toponinia_Dodro_H.html">H</a>
							</li>
							<li>
								<a href="Listado_toponinia_Dodro_I.html">I</a>
							</li>
							
							<li>
								<a href="Listado_toponinia_Dodro_L.html">L</a>
							</li>
							<li>
								<a href="Listado_toponinia_Dodro_M.html">M</a>
							</li>
							<li>
								<a href="Listado_toponinia_Dodro_N.html">N</a>
							</li>
							<li>
								<a href="Listado_toponinia_Dodro_O.html">O</a>
							</li>
							<li>
								<a href="Listado_toponinia_Dodro_P.html">P</a>
							</li>
							<li>
								<a href="Listado_toponinia_Dodro_Q.html">Q</a>
							<li>
								<a href="Listado_toponinia_Dodro_R.html">R</a>
							</li>
							<li>
								<a href="Listado_toponinia_Dodro_S.html">S</a>
							</li>
							<li>
								<a href="Listado_toponinia_Dodro_T.html">T</a>
							</li>
							<li>
								<a href="Listado_toponinia_Dodro_U.html">U</a>
							</li>
							<li>
								<a href="Listado_toponinia_Dodro_V.html">V</a>
							</li>
							<li>
								<a href="Listado_toponinia_Dodro_X.html">X</a>
							</li>
							

						</ul>
						<div class="cards">
							<div class=" card [ is-collapsed ] ">
								<div class="card_inner [ js-expander ]">
									<span>Abelán. Abeleira. Abelosa</span>
									<i class="fa fa-plus"></i>
								</div>
								<div class="card_expander">
									<p><span class="cursiva">Abeleira e Abelán</span> son os nomes que nós lle damos á árbore das abelás
										(<span class="cursiva">Corylus avellana</span>). Proceden do latín ABELLANA NUX, ‘noz de Abella’,
										pola cidade da Campania romana da que eran orixinarias. Hoxe son
										poucos os exemplares que quedan no concello pero sabemos que en
										tempos foron abondosas porque así o confirman os topónimos e os rapaces
										de Tarrío enredamos á súa sombra nos arrós do Pazo, onde aínda medran
										algúns pés. <span class="negrita">Abelán de Riba, Abelán de Baixo</span> e <span class="negrita">Abelán do Medio</span> están
										na estrada que vai a Teaio desde Imo. <span class="negrita">Abelán, Abelán da Chisca e
											Abelán de Lago</span> son da Devesa dos Mouchos. Volve a haber abeleiras á
										beira do <span class="negrita">Rego do Abelán</span> entre A Devesa e Teaio. <span class="negrita">Abelán de Casacas</span> é
										descoñecido para os veciños ós que preguntamos, pero recóllese en cupos e
										documentos de propiedade do século XIX. <span class="negrita">A Cruz do Abelán</span> é un fermoso
										cruceiro de capela levantado en 1672 que está nunha encrucillada de
										camiños, no alto do monte. O sitio chámase <span class="negrita">Abelán da Cruz</span>. Por aquí
										discorría o Camiño Real que ía de Santiago a Rianxo pasando pola venta
										da Chisca e polo Río da Vexa (Bexo). Descríbeo o Padre Sarmiento na
										súa viaxe a Galicia de 1754 e despois Lucas Labrada en 1804, explicando que a estrada era tan mala que nin cos maiores gastos se faría transitable.
										Joaquín Caridad quere derivar estes fitotopónimos de antigas divindades
										celtas (Abellio, Abelonis). <span class="negrita">Abelosa</span>, que foi carballeira, onda as primeiras
										casas de Pexegueiro, sería aínda antes abeleiral. <span class="negrita">As Abeleiras </span>quedan en
										Manselle. Pola <span class="negrita">Abeleira</span>, que tamén é nome de Teaio, saía o Camiño
										Real da aldea de Imo. A palabra aparece recollida no dicionario de Luís
										Aguirre del Río, o noso veciño. Con varas de abeleira facíanse as mellores
										aguilladas para lle falar ó gando e usáronse tamen para descubrir as veas
										secretas das augas subterráneas cando se furaban os pozos. O crego trobador
										de Compostela Airas Nunes convidou a bailar a tres mozas velidas
										baixo as avelaneiras frolidas do medievo. O que non sabemos é se lle aceptaron
										a invitación.</p>
								</div>
							</div>

							<div class=" card [ is-collapsed ] ">
								<div class="card_inner [ js-expander ]">
									<span>Abellariza. Abelleira</span>
									<i class="fa fa-plus"></i>
								</div>
								<div class="card_expander">
                                    <p><span class="negrita">A Abellariza</span> está en Teaio. O nome é sinónimo de ‘colmear’, ‘alvariza’, lugar onde se crían as abellas (do latino APICULA, diminutivo de APIS,‘abella’). Na aldea de Manselle estaba o monte inzado delas:<span class="cursiva"> O Agro do Río, A Albariña, Balranco, O Muíño da Rúa, Cal de Martiño</span>, tiñan centos de cortizos. Había abellarizas en Pexegueiro, arriba da igrexa de Imo, en Dodro… <span class="negrita">O Agro de Abelleira</span> é de Lestrobe, cun antropónimo que se orixinou nesta mesma familia léxica. O mel e a cera foron produtos fundamentais na economía tradicional galega. Curiosamente, nas respostas do Catastro de Ensenada, tanto en Dodro coma en Laíño, declárase
                                        que non hai<span class="cursiva"> corral de colmeas</span> no término, agás as que ten algún veciño, e detállanse en libras as cantidades de<span class="cursiva"> cera labrada </span>que se producen e en<span class="cursiva"> azumbres</span> as de mel. Son amantes as abellas da carroucha, do romeu e da herba abelleira<span class="cursiva"> (Melissa officinalis)</span> que se plantaba nas hortas e se usaba para atraer os enxamios fregando con ela nos cortizos ou con follas de limón.<span class="cursiva"> O que mata unha abella ten cen anos de pena</span> é refrán de vello, indicativo do respecto que se tiña polas abellas na nosa cultura popular e da
                                        crenza de que nelas reencarnaban as ánimas dos mortos. Criábanse ademais dentro das casas e consérvanse no muro de moitas vivendas das nosas aldeas uns <span class="cursiva">pousos </span>de pedra ou <span class="cursiva">cunchas</span>, cunha entradiña para as lacenas. Eran coma da familia.</p>
									
									
								</div>
							</div>

							<div class=" card [ is-collapsed ] ">
								<div class="card_inner [ js-expander ]">
									<span>Aberto</span>
									<i class="fa fa-plus"></i>
								</div>
								<div class="card_expander">
                                    <p>O substantivo<span class="cursiva"> aberto</span> fai referencia a eidos abertos, leiras sen pechar, en oposición a outras cerradas que son moi comúns entre nós: chousas, valadas, cercadas A palabra … procede do latín APERTU. <span class="negrita">Agros Abertos</span> está en Teaio e<span class="negrita"> Agro O Aberto</span> en Bexo, manténdose o artigo para o segundo elemento do término, nunha construción sintáctica que xa se usa tan só na lingua literaria pero que pervive noutros topónimos nosos.</p>
									
								</div>
							</div>

							<div class=" card [ is-collapsed ] ">
								<div class="card_inner [ js-expander ]">
									<span>Abrigueiros</span>
									<i class="fa fa-plus"></i>
								</div>
								<div class="card_expander">
                                    <p>Ten a súa orixe no latín APRICU, ‘abrigo’, defendido do aire frío e da chuvia, resgardado. <span class="negrita">Os Abrigueiros</span> é unha paraxe de labor situada ó sur da aldea de Lestrobe, como o seu nome indica, ó abeiro do nordés, e con este significado aparece nalgúns dicionarios.</p>
								</div>
							</div>

							<div class=" card [ is-collapsed ] ">
								<div class="card_inner [ js-expander ]">
									<span>Agordonia</span>
									<i class="fa fa-plus"></i>
								</div>
								<div class="card_expander">
                                    <p>No Proxecto Toponimia de Galicia, recóllese tan só en Ferrol coma<span class="cursiva"> A Gordonia</span>. Nós pensamos que se formara desde <span class="cursiva">Agro donia, Agro domina,</span> ‘Agro da dona’, etimoloxía que se pode ver noutros topónimos como <span class="cursiva">Vilar de Donas, Viladóniga</span> ou no <span class="cursiva">Covadonga</span> asturiano. Se así non fose queda este <span class="negrita">Agordonia</span>, que está do lado de riba da aldea de Imo, como nó gordiano agardando por ser desnoutado.</p>
								</div>
							</div>
                            
					       <div class=" card [ is-collapsed ] ">
								<div class="card_inner [ js-expander ]">
									<span>Agro. Agra. Agrelo…</span>
									<i class="fa fa-plus"></i>
								</div>
								<div class="card_expander">
									<p>Estamos diante, sen dúbida, do topónimo máis rendedoiro da microtoponimia do noso concello, case sempre acompañado por un segundo elemento que achega información sobre o lugar ou é simplemente un antropónimo, o nome persoal do posuidor to terreo. Aguirre defíneo como “conxunto de herdades labradías de diferentes donos regularmente
                                    cerrado, tamén toxal cerrado sobre si”. É unha distinción importante
                                    posto que aínda que algunhas teñen un só propietario, como se explica
                                    noutros dicionarios, hoxe mais ben son grupos de fincas cerradas con valados
                                    ou con pedras chantas pertencentes a diversas familias por mor das
                                    partillas que se viñeron facendo cos anos. Cando hai problemas cos
                                    marcos mídese todo o agro para verificar a superficie. Sempre falta. <span class="cursiva">Agro</span>
                                    é ademais sinónimo de <span class="cursiva">campo</span> con todas as tarefas que nel se realizan.
                                    Agricultura é a cultura do agro, a arte de cultivar a terra. <span class="cursiva">Agra</span> adoita ter
                                    significado colectivo: ‘conxunto de agros’, e constatamos en Vigo <span class="negrita">Agra
                                    Moura</span>, en Revixós <span class="negrita">Agra Maior</span>, e <span class="negrita">Agra de Baixo</span> nas brañas de Dodro.
                                    En Teaio hai <span class="negrita">Agra Chouso</span>, cunha relación sintáctica curiosa entre xéneros,
                                    supoñemos que por perda do nexo, mais así no lo din os informantes.
                                    O padre Sarmiento na viaxe de 1754 fala da <span class="negrita">“Agra de Padrón”</span>.
                                    <span class="cursiva">Agrelo e Agriño</span> son diminutivos.<span class="negrita"> O Portelo do Agrelo</span> está no monte
                                    <span class="cursiva">Valouta</span>, por fronte de Traxeito e <span class="negrita">Agrelo</span>, en Paizal.<span class="negrita"> Agrelos</span> é do Rialiño
                                    e de preto de Dodro;<span class="negrita"> O Agriño</span> está en Traxeito, Imo, no Rueiro e en
                                    Manselle; <span class="negrita">Os Agriños</span>, en Bustelo e Traxeito. Todas as formas proceden
                                    do latín clásico AGER, ‘terreo cultivado’, aínda que hai quen defendería
                                    unha orixe xermánica (ACKER, ‘campo’) ou indoeuropea.</p>
								</div>
							</div>
                            	<div class=" card [ is-collapsed ] ">
								<div class="card_inner [ js-expander ]">
									<span>Agudelo. Gude. Degudiño…</span>
									<i class="fa fa-plus"></i>
								</div>
								<div class="card_expander">
                                    <p>Os topónimos desta familia veñen sendo o resultado do latino ACUTUS, ‘agudo’, 'en punta’.<span class="negrita"> Portedegude</span> e <span class="negrita">Arriba de Portedegude</span> quedan antes de chegar ó Castro de Traxeito, abaixo da estrada. <span class="negrita">Canlegude</span> <span class="cursiva">(canle agudo)</span> e <span class="negrita">Canlegude de Riba</span> son desa aldea, nunha forte pendente do terreo.
                                    <span class="negrita">Agudelo</span> e <span class="negrita">Agudeliño de Riba</span> están en Manselle, e formáronse desde o diminutivo ACUTELLU. <span class="negrita">O Degudiño</span>, que está detrás de Revixós, é seguramente antroponímico, pero a orixe sería a mesma. Hai un tema xermánico en GOTHS, ‘bo’, que xerou nomes de posesores xermánicos nos
                                    que se presenta tamén a forma<span class="cursiva"> gude (Gudenandus, Gudericus…)</span>.</p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Agüeiros</span>
									<i class="fa fa-plus"></i>
								</div>
								<div class="card_expander">
                                    <p>Do adxectivo lat. AQUARIUM. Nos diferentes dicionarios históricos galegos é nome que se lle dá a un burato na parte inferior dos valos para a saída das augas ou á canle que as conduce. Entre nós denomina a entrada pola que se lle abre á auga represada con terróns nunha gabia para regar
                                    unha campía, de xeito que escorra por regos abarbados e caneiros. A varias leiras de Lestrobe, do lado de riba da aldea, chámanlle <span class="negrita">Os Agüeiros</span>.</p>
								</div>
							</div>
                            
                             <div class=" card [ is-collapsed ] ">
								<div class="card_inner [ js-expander ]">
									<span>Aguiúntes</span>
									<i class="fa fa-plus"></i>
								</div>
								<div class="card_expander">
                                    <p>G. Navaza recolle, na <span class="cursiva">Toponimia de Catoira, Aguiúncho</span> e póno en relación con <span class="cursiva">agulla</span> (ACUCULA) ou con <span class="cursiva">aguia</span> (AQUILA). Para <span class="negrita">Aguiúntes</span>, nas brañas de Lestrobe, onda o antigo curso do río Sar (o<span class="cursiva"> Río Vello</span>), quizais valen idénticas consideracións. Coa marea baixa, en<span class="cursiva"> Aguiúntes</span>, os veciños de Lestrobe vadeaban o leito do río arremangados ou aproveitaban o tronco dun vello salgueiro derrubado, que botou alí moitos anos, para pasaren.</p>
								</div>
							</div>
                            
                                  <div class=" card [ is-collapsed ] ">
								<div class="card_inner [ js-expander ]">
									<span>Alargo. Alarga. Alarganza</span>
									<i class="fa fa-plus"></i>
								</div>
								<div class="card_expander">
                                    <p><span class="cursiva">Alarga</span> e os seus derivados son topónimos relativamente comúns que falan sempre da ampliación dunha herdade a costa do monte comunal, da braña, ou dun camiño. Boa parte dos <span class="cursiva">alargos</span> de Dodro son lembrados polos máis vellos como terreos comunais. Formáronse a partir do latín LARGUS, ‘abundante’, e do latín vulgar LARGARE, ‘estender, aumentar’. Aquí vén sendo sinónimo de tomada e así podemos encontralo no dicionario de Cuveiro. <span class="negrita">O Alargo do Chiquelo, O Alargo de Inverniz</span> e <span class="negrita">O Alargo da Veiguiña</span> están en Pexegueiro;<span class="negrita"> O Alargo do Rialo</span>, arriba do Rueiro; <span class="negrita">O Alargo do Monte</span>, en Eiró e <span class="negrita">O Alargo de Vilar</span>, no leste do monte Valouta. En Imo rexistramos <span class="negrita">Alarganza; O Alargo de Tuande</span>, xa preto de Bexo, onde hai <span class="negrita">O Alargo. Alarga </span>está en Paizal, no monte da <span class="cursiva">Mina</span>, polo lado de Dodro, e arriba da Devesa, pero de fixo que hai máis, porque foi unha practica que se levou a cabo durante séculos, mesmo dentro das propias aldeas que <span class="cursiva">alargaron</span> as súas hortas e enxidos.</p>
								</div>
							</div>
                            
                                       <div class=" card [ is-collapsed ] ">
								<div class="card_inner [ js-expander ]">
									<span>Albariña</span>
									<i class="fa fa-plus"></i>
								</div>
								<div class="card_expander">
                                    <p>Se nos chegara desde o latino ALBUS, ‘branco’, entón sería tanto coma ‘terra branca’, solta e areosa. Aplicado a plantas e animais de cores claros temos<span class="cursiva"> uva albariña, carballo albariño, espiño albar, toxo albariño, uz albariña, ra albariña … </span>Eligio Rivas <span class="cursiva">(Natureza, toponimia e fala)</span> fai <span class="cursiva">albar e albariña</span> sinónimos de “terra de mala calidade”. Na <span class="cursiva">Toponimia de Marín</span> algunhas das palabras desta familia derivarían da partícula preindoeuropea ALB/ALP, ‘altura’. No dicionario de Aguirre remite á uva do albariño. Cando está preto das aldeas podería ser antropónimo xermánico, derivado de<span class="cursiva"> Álvaro</span>, pero non o sabemos de certo. Edelmiro Bascuas estuda longamente as palabras desta familia e as doutras moi próximas coas que pode presentar confusión coma <span class="cursiva">alvariza</span>, ‘colmear’, así coma cos derivados da partícula ALB, oronímica unhas veces e hidronímica outras. <span class="negrita">Albariña, Sobre Albariña e Albariña de Riba</span> son nomes do monte da Devesa. Lembra Rosalía en <span class="cursiva">Follas Novas</span> a sombra da súa parra <span class="cursiva">“de albariñas uvas”</span> e Anxo Angueira na <span class="cursiva">Pensa Nao</span> convídanos a comer as <span class="cursiva">“mazás doces da Albariña”</span> nas hortas de Manselle, que é onde tamén se conserva este noso nome.</p>
								</div>
							</div>
                            
                             <div class=" card [ is-collapsed ] ">
								<div class="card_inner [ js-expander ]">
									<span>Albertiños</span>
									<i class="fa fa-plus"></i>
								</div>
								<div class="card_expander">
                                    <p>Son toxais de Traxeito, <span class="negrita">Os Albertiños</span>. No <span class="cursiva">Dicionario de Nomes
                                    Galegos</span> explícase que é o diminutivo dun antropónimo de ascendencia xermánica formado a partir de AL (‘todo, moi’) e BERTH (‘claro, ilustre’).
                                    A forma galega<span class="cursiva"> Alberte </span>documéntase desde o século XIV e, posteriormente, tamén <span class="cursiva">Albertos</span>.</p>
								</div>
							</div>
                            
                          <div class=" card [ is-collapsed ] ">
								<div class="card_inner [ js-expander ]">
									<span>Albres</span>
									<i class="fa fa-plus"></i>
								</div>
								<div class="card_expander">
                                    <p>Formouse como contracción de ‘álbore’ desde o ARBORE latino. Este topónimo de Pexegueiro,<span class="negrita"> Os Albres</span>, só aparece recollido cunha única mención no Proxecto Toponimia de Galicia no concello de Coristanco, pero foi forma empregada por moitos escritores galegos e inaugura un poema de Avelino Abuín de Tembra, poeta que foi de San Xoán de Laíño:<span class="cursiva"> “Nos albres do xardín había unha mazán…”</span>.</p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Alcacén</span>
									<i class="fa fa-plus"></i>
								</div>
								<div class="card_expander">
                                    <p><span class="cursiva">Alcacén (alcasén</span> co seseo da nosa zona) é o cereal (centeo, avea…) que se sega en verde para darllo ó gando. Cítase no Catastro de Ensenada cando se describen as diferentes especies do término. Do árabe QASIL, ‘forraxe’. No <span class="cursiva">Vocabulario Castellano – Gallego</span> de Crespo Pozo fálase de que coas pallas do<span class="cursiva"> alcacén</span> ou <span class="cursiva">ferraña</span> se facían gaitas e porretas. Nós, co centeo verde, facíamos asubíos que tiñan un son fino e agudo, vibrante. Unhas veces soaban e outras non. De aí debe de vir a frase que rexistra o dicionario de Eladio Rodríguez “non sempre está o alcacén para gaitas” (que vén sendo coma a nosa “non está o forno para bolos”), pero por aquí non a escoitamos, nin tampouco esta copla que recolle o <span class="cursiva">Dicionario da Academia (1913 – 28)</span>: “Na miña horta naceron / Rabizas con alcacén; /Inda na testa che naza /O que a miña vaca ten”. En Dodro temos <span class="negrita">Alcacén e Prado Alcacén</span>, do lado de riba da aldea de Vigo.</p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Aldea da Igrexa</span>
									<i class="fa fa-plus"></i>
								</div>
								<div class="card_expander">
                                    <p>É voz de orixe árabe, AL – DAYA, ‘pobo con poucos veciños, campo, finca rústica, casal’. <span class="negrita">A Aldea da Igrexa </span>(apocopado,<span class="cursiva"> Dea da Igrexa</span>) conforma o núcleo que medrou á beira da igrexa parroquial de San Xián Laíño. Debera figurar así no Nomenclátor pois non hai quen lle chame<span class="cursiva"> A Igrexa</span> tal e como aparece nel. En Imo, Manselle, no Rialiño e noutros lugares do concello hai<span class="negrita"> A Aldea de Riba</span> e <span class="negrita">A Aldea de Baixo</span>. Os da parte de baixo da parroquia de San Xián, a Pexegueiro, Traxeito, Paizal e O Rialiño chamámoslle<span class="cursiva"> as aldeas de riba</span> e eles a nós <span class="cursiva">as aldeas de baixo</span>. Para os de San Xoán, A Devesa, Teaio e Bustelo son <span class="cursiva">as aldeas do monte</span>. A aldea é a forma básica de poboamento en Galicia e supón unha comunidade social perfectamente definida, con fondas raiceiras históricas. Desa maneira designamos a maior parte das entidades de poboación galegas e, nalgunhas ocasións, precede ó nome destas, como ocorre neste caso que comentamos.</p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Almas</span>
									<i class="fa fa-plus"></i>
								</div>
								<div class="card_expander">
                                    <p>Non é raro, na toponimia menor, en diferentes concellos de Galicia. <span class="negrita">O Agro das Almas</span> (do lat. ANIMA) está en Tallós. Antes de subir ó ceo, as almas purgan os pecados no Purgatorio. Definiuse o seu culto no Concilio de Trento, a mediados do século XVI, promovido sobre todo polas ordes mendicantes e orixinou capelas e petos de ánimas con representacións tremendistas coma a do noso <span class="cursiva">Cruceiro de Bustelo</span>. Era tradición, na noite de Nadal, poñer dous cubertos de máis na mesa para as almas do purgatorio. En Laíño demos con xente que oíra dela. Explícao Eladio Rodríguez no seu dicionario. Eligio Rivas <span class="cursiva">(Natureza, toponimia e fala)</span> dinos que algúns lugares se deixaban “en herdo para atender o lume do Santísimo ou o culto das ánimas”. Temos que supor que se daría parte da colleita deste <span class="cursiva">Agro das Almas</span> pola intención delas. Os hórreos das reitorais foron sempre espazosos e acolledores, sobre todo no tempo do precepto.</p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Alto</span>
									<i class="fa fa-plus"></i>
								</div>
								<div class="card_expander">
                                    <p>Ten a mesma raíz que <span class="cursiva">outeiro</span>. As dúas palabras proceden do adxectivo ALTUS, por vía popular e culta respectivamente. Foron estudadas extensamente por Menéndez Pidal.<span class="negrita"> O Alto do Miradoiro</span> e<span class="negrita"> O Alto da Pena</span> andan por Bustelo do Monte. A voz<span class="cursiva"> pena</span> verémola máis adiante.<span class="negrita"> O Alto da Pedra Vixía</span> está cara o nacente da Devesa dos Mouchos, e desde el divísanse as terras altas de San Xoán de Laíño a un lado e a outro o dilatado val do Ulla.<span class="negrita"> O Alto de Ribada </span>está en Imo, de RIPA, ‘ribeira’, pero tamén ‘parte alta’ ou pequena elevación do terreo. <span class="negrita">O Alto da Veiga</span> era da aldea de Eiró.</p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Alvite</span>
									<i class="fa fa-plus"></i>
								</div>
								<div class="card_expander">
                                    <p><span class="negrita">Alvite</span> é nome usual durante o período medieval. Na opinión do profesor J. M. Piel, deriva de<span class="cursiva"> Alvitus</span>, desde as raíces xermánicas ALL, ‘moi’ e WIT ‘perspicaz’. É topónimo da aldea de Susavila. A respecto dos nomes que irán aparecendo por estas páxinas con esa mesma filiación, cómpre explicar, antes de nada, que o que coñecemos como “toponimia xermánica” son en realidade “denominacións toponímicas medievais románicas, con empréstimos –lexicais ou onomásticos– de orixe ou etimoloxía xermánica” (Dieter Kremer: “Galicia Germánica”). Case todos os nomes de lugar ditos <span class="cursiva">xermánicos</span>, son antropónimos, posesores das terras.</p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Amaro. Amara</span>
									<i class="fa fa-plus"></i>
								</div>
								<div class="card_expander">
                                    <p>Como iremos vendo, son moitos os topónimos que se orixinaron nun nome de persoa, o propietario das terras. Este que comentamos semella proceder do celta A – MAUROS, ‘non morto’, ‘inmortal’, aínda que tampouco se poden esquecer outras orixes como a xermánica (ADEMARUS, ‘celebre no combate’) ou a latina AMARUS, ‘amargo’. San Amaro é o protagonista dunha das lendas máis fermosas da Galicia medieval, recollida na Cantiga CIII do Rei Sabio e reproducida amplamente na nosa literatura. Conta a historia do monxe <span class="cursiva">Amaro</span> ou <span class="cursiva">Ero</span> que fica enfeitizado escoitando o canto dunha <span class="cursiva">passarinna</span> e cando regresa ó mosteiro do que saíra aquela mesma tarde cae na conta de que transcorreran trescentos anos. O presente eterno, o tempo suspenso. En Tarrío temos<span class="negrita"> A Horta da Amara</span>, sombreada de viñas emparradas, abaixo da <span class="cursiva">Fonte</span>, pero xa poucos lembran o topónimo. <span class="negrita">Os Amaros</span> son do monte de Tarrío e <span class="negrita">O Chedeiro dos Amaros</span> do de Imo. Ese primeiro elemento do antropónimo estudarémolo no seu momento. En Teaio teñen <span class="negrita">O Agro de Amaro</span>; en Castro,<span class="negrita"> A Granxa de Amaro </span>e en Bexo, <span class="negrita">A Capela de San Amaro</span> <span class="cursiva">(A Armida)</span>, que nun tempo foi tamén de San Bieito.</p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Ameneira</span>
									<i class="fa fa-plus"></i>
								</div>
								<div class="card_expander">
                                    <p>Forman os ameneiros polos innumerables regueiros do concello e polas brañas pequenos bosques de ribeira. <span class="negrita">Ameneira</span>, abaixo da igrexa de Imo, é ‘lugar de ameneiros’. As raíces do nome, para Eligio Rivas, están no protocéltico AMEN, ‘corrente de auga’, e no indoeuropeo AM, ‘auga’, pero hai moitas dúbidas sobre a súa procedencia. Edelmiro Bascuas faino derivar da mesma raíz AM–, co significado de ‘canal’, polo que sería “árbore dos regos e das canles”. O ameneiro <span class="cursiva">(Alnus glutinosa)</span> é a árbore de Bran, o deus celta que se fai ponte sobre un esteiro para que o pobo se poña a salvo da outra banda. Coas ponlas doces dos ameneiros as nosas xentes facían asubíos, tradición antiquísima que Robert Graves relaciona co mito de Orfeo e cos cultos dionisíacos. A madeira empregouse tradicionalmente para facer zocos e cóntanos Aguirre del Río que da súa codia se sacaba unha tintura amarela. Están no verso de Eusebio Lorenzo <span class="cursiva">os amieiros recobrados no outono </span>cunha variante non usada entre nós e en <span class="cursiva">Follas Novas “brandea o norte as ponlas xentís dos ameneiros”.</span></p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Amoriñeira. Moreira</span>
									<i class="fa fa-plus"></i>
								</div>
								<div class="card_expander">
                                    <p><span class="negrita">A Amoriñeira</span> está na veiga de Dodriño e sería tanto coma ‘a silveira’, abundancial de <span class="cursiva">silva (Rubus fruticosus)</span>. As <span class="cursiva">amoras</span>, o froito, que menciona Aguirre, chegáronnos a partir do MORA do latín vulgar. Non é voz que recolla o Nomenclátor nin que se atope nos dicionarios, pero témola aquí, onde viviu Rosalía, que lembra no poema dos adeuses as <span class="cursiva">amoriñas das silveiras</span> que lle daba ó seu amor.<span class="negrita"> O Agro da Moreira</span> é de Bexo e tamén <span class="negrita">A Moreira</span>, á beira do<span class="cursiva"> río Vello</span>, preto da divisoria con Rianxo. Este úlrimo é topónimo de Lestrobe. Eligio Rivas considéraos de orixe oronímica, formados desde MOR, ‘rocha, monte’. Gonzalo Navaza entende que son fitotopónimicos alusivos á<span class="cursiva"> moreira (Morus alba) </span>ou ós froitos da silveira. En 1786 o ilustrado Cornide, descansando no Pazo de Lestrobe, recoméndalle ó arcebispo a plantación de moreiras nestas veigas (Abascal Palazón: <span class="cursiva">Los viajes de José Cornide …</span>). No dicionario de Valladares (1884) explícase que a mediados do século XIX se lles impuxo por Real Orde ás catro provincias galegas a obriga de comprar plantóns de moreira seguramente para propagar a cría dos vermes da seda. Coidaban deles nos anos sesenta do século pasado os rapaces da escola de Tallós naquelas caixas grandes de zapatos <span class="cursiva">Gorila</span>, vixiados de preto polo mestre, alimentándoos coas follas de cadansúa moreira que había ós lados da porta de entrada.</p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Angueira</span>
									<i class="fa fa-plus"></i>
								</div>
								<div class="card_expander">
                                    <p>Fórmase desde o grego ANGAREIA, e despois do latín ANGARIO, ‘obrigar, requisar para un servizo público’, referido normalmente ó de postas ou correo ou ó transporte militar nas terras orientais do Imperio Romano. Facíase con relevos de cabalos e foi utilizado polos persas antes da chegada dos romanos. Alén dos significados convencionais de ‘quefacer, ocupación, tarefa’, no dicionario de Carré e no de Estravís explícase que a <span class="cursiva">angueira</span> era unha prestación que o vasalo debía facer ó señor por medio do traballo persoal ou coas súas bestas de carga, semellante a moitas outras, características da sociedade do Antigo Réxime. O que parece claro é que procede desta zona, de dúas aldeas da Terra de Iria que se atopan moi próximas, Angueira de Suso (Padrón) e Angueira de Castro (Rois), esta última ó pé do <span class="cursiva">Castro de Beca ou Francos</span>, onde se sitúa o mítico castelo da Raíña Lupa. No mapa de apelidos esténdese polo concello de Padrón e polos máis próximos, desaparecendo case no resto de Galicia. Temos o topónimo <span class="negrita">As Angueiras </span>no monte de Lestrobe,<span class="negrita"> A Angueira Grande</span> e <span class="negrita">A Angueira Pequena</span>, de onde procede a familia paterna do poeta Anxo Angueira. A rúa que atravesa a poboación leva o nome do escritor Fortunato Cruces Angueira, periodista, autor de <span class="cursiva">Castañolas</span> e de <span class="cursiva">Cousas Gallegas</span>, que morreu na Arxentina en 1961. Un mestre de Lestrobe do século XIX, Tomás de Angueira levaba os escolares a ver a Rosalía cando a escritora paraba nas Torres de Hermida: “Ordenadamente os acercais al palacio de don Pepito, y en la mesa de piedra del jardín estará una señora enlutada. Os parecerá la Virgen de los Afligidos de este pueblo ” A cita … recóllese no libro <span class="cursiva">Imágenes de poetas</span> (1943) do escritor arxentino Ernesto Morales. Que saibamos, aquí non hai edición impresa nin demos con el nas bibliotecas. Citamos desde a páxina de libros de Google.</p>
								</div>
							</div>
                            
                             <div class=" card [ is-collapsed ] ">
								<div class="card_inner [ js-expander ]">
									<span>Anguieiro</span>
									<i class="fa fa-plus"></i>
								</div>
								<div class="card_expander">
                                    <p>Leiras de Bexo, á beira do río, onde abundaron as anguías (lat. ANGUILLA). Non é doado agora velas pero rebulían nun tempo polos regos e esteiros esquecidos de Dodro e polo río grande. Había un ben de Deus delas, mesmo nas gabias dos campíos. Reprodúcense nas profundidades abisais do Mar dos Sargazos a cinco mil kilómetros de Galicia e as larvas son transportadas pola Corrente do Golfo ata as costas europeas nunha viaxe planetaria que dura tres anos. As crías ou angulas entran polas rías e chegan ós nosos ríos onde se fan adultas e desenvolven a súa vida ata que se inicia de novo o ciclo. En <span class="negrita">Anguieiro</span> (nós pronunciamos Anquieiro) está a <span class="cursiva">Fonte Mineral</span>, da que falaremos ó seu tempo. Na panza dunha xerra piriforme romana atopada no río Ulla, en Catoira, moi preto do lugar que comentamos (Naveiro e Caamaño, 1992), o alfareme trazou unha forma ondulante, serpe (ANGUIS), lamprea ou anguía, a carón da proa dunha nave. Foi peixe prezado polos romanos que o usaban na elaboración do <span class="cursiva">garum</span>. Tamén a empanada de anguía tivo sona entre nós mentres as houbo. Quedounos no pórtico da <span class="cursiva">Pensa Nao</span> amasada con fariña milla e con anguías do rego de <span class="cursiva">Sernanselle.</span></p>
								</div>
							</div>
                            
                             <div class=" card [ is-collapsed ] ">
								<div class="card_inner [ js-expander ]">
									<span>Anovadas. Novais. Novo…</span>
									<i class="fa fa-plus"></i>
								</div>
								<div class="card_expander">
                                    <p>Que anovar é ‘converter un monte en labradío’ dínnolo case todos os dicionarios. Procede do latín NOVUS, ‘novo’. NOVATUS AGER son as ‘terras anovadas, gañadas ó monte’, terreos incultos labrados por primeira vez, nesa loita secular do campesiño galego por ir ampliando o espazo cultivable que empeza no Neolítico e ten o seu momento álxido na plena Idade Media. Era práctica habitual entre as nosas xentes, de maneira que a palabra foi de uso común. Hoxe estase a producir precisamente o fenómeno contrario, leiras que levaban labrándose centos de anos volven plantarse con especies forestais. Péchase o círculo. Ou ábrese a espiral, e volverán os nosos descendentes a roturalas como <span class="cursiva">terras novas.</span> <span class="negrita">As Anovadas </span>están na aldea de Bustelo. Da mesma familia léxica serían <span class="negrita">Os Novais</span>, na veiga de Tallós e en Eiró (onde se di tamén <span class="negrita">Os Nevais</span>); <span class="negrita">O Agro de Novais</span> e <span class="negrita">Os Novais de Fóra</span>, en Bexo; <span class="negrita">Novaisiño</span> e <span class="negrita">Os Novais</span> en Traxeito, labradíos á man esquerda do río, todos eles cunha forma de plural normativo que se dá noutros topónimos pero que se perdeu xa na lingua cotiá dos nosos veciños. En Traxeito e Paizal hai <span class="negrita">Prado Novo</span>; en Lestrobe, <span class="negrita">Agro Novo</span>, e en Manselle, <span class="negrita">Agro Novo, A Revolta Nova</span> e <span class="negrita">A Cortiña Nova</span>.</p>
								</div>
							</div>
                            
                             <div class=" card [ is-collapsed ] ">
								<div class="card_inner [ js-expander ]">
									<span>Antas de Granada</span>
									<i class="fa fa-plus"></i>
								</div>
								<div class="card_expander">
                                    <p>Arriba de Sar, no alto do monte, están <span class="negrita">As Antas de Granada</span>. <span class="cursiva">Anta</span>, do latín ANTAE, ‘pilastra ós lados das portas’, preséntase asociado case sempre na toponimia a un enterramento megalítico. Aquí confírmao a lenda dunha <span class="cursiva">Fonte do Encanto</span>, cunha luz acesa polas noites, á que ninguén ousaba subir. <span class="cursiva">Antas</span> e <span class="cursiva">antes</span>, que así o rexistramos tamén para este topónimo, están en Sobreira e Sarmiento. A <span class="cursiva">granada</span> é o froito da milgrandeira (<span class="cursiva">Punica granatum</span>), en latín BALAUSTIUM, de onde tomaron o nome os <span class="cursiva">balaústres</span>, porque co remate do capitel asemellan as varas en flor da planta (Corominas). Nós tan só lembramos un exemplar desa árbore no concello, coas flores vermellas coma farois na <span class="cursiva">Horta do Brañeiro</span>, na Banda, que era para os nosos ollos novos coma un xardín do Edén en miniatura. Contan os veciños, que esta <span class="cursiva">granada</span> das antas terá que ver cunha granada que estourou no lugar durante unha suposta guerra cos mouros (Puente Míguez, 1976). <span class="cursiva">Encanto</span>, do latino CANTARE, ‘cantar’, ten o sentido de ‘feitizo, encantamento’, pero ás veces nomea o ser fabuloso que garda os tesouros ocultos. Ademais de anotar que son construcións do megalitismo, no <span class="cursiva">Gran Diccionario Xerais</span> explícase que as <span class="cursiva">antas </span>(ou <span class="cursiva">antes</span>) son “marcos de pedra de gran tamaño chantados verticalmente na terra”. Coma nos montes das outras aldeas, nas <span class="cursiva">Antas de Granada</span> había pozos artificiais construídos polos veciños para recoller a auga que se usaban nos vrans para regar os milleirais da veiga.</p>
								</div>
							</div>
                            
                             <div class=" card [ is-collapsed ] ">
								<div class="card_inner [ js-expander ]">
									<span>Arcai</span>
									<i class="fa fa-plus"></i>
								</div>
								<div class="card_expander">
                                    <p><span class="cursiva">Arca</span> é sinónimo de ‘hucha, caixa’, pero tamén de ‘mámoa’ e designa por veces lugares onde as houbo. É moi posible que a <span class="cursiva">Arca Marmarica</span> xacobea fose unha anta, un túmulo megalítico. Entre Tarrío e <span class="cursiva">Solaíño</span> temos <span class="negrita">A Arcai</span> e <span class="negrita">A Veiga da Arcai</span>. Aparece nun foro de 1661, outorgado por Mauro de Mendoza Caamaño e Soutomaior, Marqués de Vilagarcía, a veciños de Reboiras e Imo. De estar a filiación no ARCA latino (de ARCEO, ‘deslindar’) entón tería un sentido próximo a ‘estrema’, ‘linde’. Ferro Couselo (<span class="cursiva">Los petroglifos de término y las insculturas rupestres de Galicia</span>) estudou as <span class="cursiva">pedras de término</span> que xa viñan sendo usadas polos romanos. A miúdo empregáronse <span class="cursiva">arcas, antas e mámoas</span> como marcos de separación (Carneiro Rei, 2000). <span class="negrita">O Pouso da Arcai</span> estaba no camiño que viña por Solaíño desde a braña e <span class="negrita">O Portelo da Arcai</span> no camiño da aldea que daba acceso ás fincas. Falaremos de <span class="cursiva">pousos e cancelos</span>.</p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Areas. Areal. Areeira…</span>
									<i class="fa fa-plus"></i>
								</div>
								<div class="card_expander">
                                    <p>Tanto <span class="cursiva">area</span> coma <span class="cursiva">areal</span> foron as formas tradicionais para nomear as praias en Galicia antes da chegada do turismo. Todos estes topónimos proceden do latino ARENA, ‘area, anfiteatro’, onde combatían os gladiadores. No interior designan lugares nos que se depositaba area pola erosión dos regatos ou zonas de terra moi solta de constitución areosa.<span class="negrita"> Areas, Trasareas</span> e <span class="negrita">Arexal</span> son de Traxeito, <span class="negrita">O Areal</span> é de Paizal e <span class="negrita">Areas</span> da braña de Lestrobe. Hai unha referencia a este topónimo no <span class="cursiva">Tumbo de Santa María de Iria</span>, do século XV (J. L. Pensado, “<span class="cursiva">Margees y marquadas</span> en El Tumbo de Iria”, en “Notas etimológicas galaico-portuguesas”): “Iten en Areas de Sima duas <span class="cursiva">margees</span>”. Aínda que no traballo citado a palabra <span class="cursiva">marxas</span> se dá como perdida na fala, é voz que se segue a usar polas nosas xentes co sentido de “pequena porción de terreo” ou de “terra que queda comprendida entre dous regos”. Cando se botaba o centeo ou a avea fendíase a terra co arado de pau e facíanse <span class="cursiva">marxas</span> entre os regos, para que non os levara a auga. Dúas marxas, pois, nas <span class="cursiva">Areas de Riba</span>.<span class="negrita"> Areeira</span> está na parte de riba de Imo, <span class="negrita">Areosa</span>, en Bexo e <span class="negrita">A Areeiriña </span>e <span class="negrita">O Rechán da Areeiriña</span>, en Bustelo. <span class="negrita">O Arieiro</span>, na braña de Dodro, á beira do Ulla, dáballe nome a unha das insuas. Nos anos setenta dragouse area sen medida no leito do río provocando cambios irreversibles na súa fisionomía, coa desaparición de insuas e a alteración de marxes e fondais, así coma na súa fauna e flora. A respecto de <span class="negrita">Liñas de Aredo</span>, en Bexo, non estamos certos de incluilo neste grupo, pois aredo podería ser tema hidronímico, ben relacionado co radical<span class="cursiva"> “ar”</span> (vid. Río), ou coa base <span class="cursiva">“arón”</span>, presente en nomes de ríos e fontes, estudada por Edelmiro Bascuas (2002) e citada por Gonzalo Navaza na <span class="cursiva">Toponimia de Catoira</span>.</p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Arregañadas</span>
									<i class="fa fa-plus"></i>
								</div>
								<div class="card_expander">
                                    <p><span class="cursiva">“A castaña, no ourizo, quixo rir e arregañou. Caeu do castaño abaixo, mira ti o que gañou”. Arregañar</span> (do latín REGANNIARE, ‘rosmar’) ou <span class="cursiva">regañar</span> é ‘rir, en sentido despectivo, ensinando moito os dentes’ ou mostrándoos de xeito ameazante como fan os cans, e dise das táboas ou dos froitos, coma os ourizos, ó abriren e teren gretas e fendas. Así máis ou menos nolo contan Aguirre e os demais dicionarios. É probable que <span class="negrita">As Arregañadas, As Arregañadas do Outeiro</span> e <span class="negrita">As Arregañadiñas</span> de Teaio foran terras dificultosas de traballar ou agretadas e cunha chea de pedra.</p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Arufe</span>
									<i class="fa fa-plus"></i>
								</div>
								<div class="card_expander">
                                    <p><span class="negrita">Arufe</span> é paraxe da nosa aldea de Bexo. Para Joseph María Piel, a quen seguiremos a miúdo cando se trate de antropónimos de proxenie xermánica, a primeira partícula derivaría do nome godo da aguia, ARA, e a terminación UFE/ULFE procede da voz WULF, ‘lobo’, case exclusiva do territorio da antiga Gallaecia. O propio Piel considera o noso entre eles ó estudar a toponimia xermánica da Península Ibérica. <span class="negrita">Arufe </span>dálle nome a un lugar do concello de Ames citado con diferentes grafías no <span class="cursiva">Tumbo de Toxosoutos</span> (Adauffe, Aduffo ). Debeu de ser … orixinario da zona de Noia, na que é bastante habitual. A raíz WOLF está presente en apelidos como <span class="cursiva">López</span> (de <span class="cursiva">Lopo</span>, ‘lobo’) ou en palabras coma o <span class="cursiva">volframio</span> das minas de San Fins (Lousame) onde traballaron xentes de Dodro. Foi primeiro nome despectivo porque os mineiros, que agardaban atopar estaño, deron con algo semellante a <span class="cursiva">ferruxe de lobo</span> (WOLF – RAM).</p>
								</div>
							</div>
                            
                            <div class=" card [ is-collapsed ] ">
								<div class="card_inner [ js-expander ]">
									<span>Avesada</span>
									<i class="fa fa-plus"></i>
								</div>
								<div class="card_expander">
                                    <p>Durante un tempo <span class="cursiva">A Avesada</span> figurou deturpado nalgunhas edicións do<span class="cursiva"> Mapa Topográfico Nacional</span> como <span class="cursiva">“As Abadesas”</span> dalgún mosteiro imaxinado tan só por topógrafos insomnes, desleigados. <span class="negrita">A Avesada, As Avesadas</span> e <span class="negrita">A Avesada dos Romanos</span> están nas brañas de Laíño, pero hai <span class="negrita">A Avesada</span> tamén en Dodro e Bexo, e <span class="negrita">As Avesadiñas</span> en Teaio. Todas son ‘terras versatas’, e deben de escribirse con “V”, porque derivan do VERSU latino, ‘rego aberto polo arado’ e de VERSARE, ‘voltear’. A mesma raíz está nos versos que conforman o poema, pola semellanza cos sucos paralelos que ó labrar van quedando no chan. Así vai o arado e vén tirado pola xugada de bois. <span class="cursiva">Bustrofedon</span>. A partir do século XII, no intre en que florecen os primeiros versos de ouro da nosa lingua e abandonamos o latín, o <span class="cursiva">arado de vesadoiro</span> empeza a substituír lentamente ó dos romanos tirado por varias xugadas, abrindo regos máis fondos, <span class="cursiva">vesando</span> terras novas en todo o occidente europeo. Aínda hoxe se chama<span class="cursiva"> arado de veso</span> nalgunhas aldeas da Terra de Iria. Aguirre menciona tanto <span class="cursiva">besar</span> coma <span class="cursiva">besadoiro</span>, indicando para este último que se usa en terras moi pesadas, comentario que tamén podemos ler en Sarmiento. No <span class="cursiva">Gran Diccionario Xerais da Lingua, vesar</span> é “britar a terra co vesadoiro”, “labrar fondo” e <span class="cursiva">vesada</span> “terreo que se vesa por primeira vez, prado ou lameiro que se cultiva”, características que lle acaen ben ás nosas leiras que levan eses nomes.</p>
								</div>
							</div>
                            
                            
                            
                            
                            
                            

	               </div>


						

						<!--
						<ul>
							<li><a href="toponimia_dodro_Lestrove.html" title="Ir a aldea de Lestrobe">Lestrobe</a></li><br>
							<li><a href="toponimia_dodro_Manselle.html" title="Ir a aldea de Manselle">Manselle</a></li><br>
							<li><a href="toponimia_dodro_Paizal.html" title="Ir a aldea de O Paizal">O Paizal</a></li><br>
							<li><a href="toponimia_dodro_Reboiras.html" title="Ir a aldea de Reboiras">Reboiras</a></li><br>
							<li><a href="toponimia_dodro_Revixos.html" title="Ir a aldea de Revixós">Revixós</a></li><br>
							<li><a href="toponimia_dodro_Rial.html" title="Ir a aldea de Rial da Lagoa">Rial da Lagoa. Rialiño</a></li><br>
							<li><a href="toponimia_dodro_Sar.html" title="Ir a aldea de Sar">Sar</a></li><br>
							<li><a href="toponimia_dodro_Susavila.html" title="Ir a aldea de Susavila">Susavila</a></li><br>
							<li><a href="toponimia_dodro_Tallos.html" title="Ir a aldea de Tallós">Tallós</a></li><br>
							<li><a href="toponimia_dodro_Tarrio.html" title="Ir a aldea de Tarrío">Tarrío</a></li><br>
							<li><a href="toponimia_dodro_Teaio.html" title="Ir a aldea de Teaio">Teaio</a></li><br>
							<li><a href="toponimia_dodro_Traxeito.html" title="Ir a aldea de Traxeito">Traxeito</a></li><br>
							<li><a href="toponimia_dodro_Vigo.html" title="Ir a aldea de Vigo">Vigo</a></li><br>

						</ul>
-->
						<hr class="lina-media">
						<div class="fonte">
							<p><span class="negrita">Fonte:</span> <span class="cursiva">Toponimia de Dodro e de Laíño. Os nomes na auga. </span>Manuel Lornzo Baleirón</p>
						</div>

					</article>
					<!-- Footer -->
					<footer>
						<div class="copyright">
							<img src="../../imagenes/logos.jpg" alt="Logotipos Obradoiros de Emprego" />
							<div>
								<a target="_blank" href="videos/Obradoiro Rois.m4v">O proxecto</a>
								<a href="sitemap.html">Mapa Web</a>
							</div>
							<div>
								<a title="Link a Concello de Dodro" href="http://www.dodro.gal/" target="_blank"> Concello de Dodro</a>
								<a title="Link a Concello de Padrón" href="http://padron.gal/es/" target="_blank"> Concello de Padrón</a>
								<a title="Link a Concello de Rois" href="https://www.rois.gal/gl/" target="_blank">Concello de Rois</a>
							</div>
						</div>
					</footer>
				</section>
				<!-- fin content -->
				<a class="flotante" href="#flotante" title="Ir arriba"><i class="fa fa-arrow-circle-up fa-2x"></i></a>

			</div>
			<!-- fin inner -->
		</div>
		<!-- fin main -->

		<!-- inicio Sidebar -->
		<div id="sidebar">
			<!-- Menu Sidebar -->
			<div class="inner">
				<header>
					<a href="../../index.html"><img src="../../imagenes/logoterras.png" alt="Logo Terras de Iria"></a>
				</header>
				<!-- inicio Menu -->
				<nav id="menu">
					<ul>
						<!--aqui empieza el menu de  Toponimia-->
						<li><span class="opener active"><a>Os nomes na auga</a></span>
							<ul>
								<span class="submenu">
<!--									<li><a href="#" title="Ir a listado da toponimia">Toponimia de Dodro e Laíño</a></li>-->
								   <li><a href="portada_toponimia.html">Portada</a></li>
                                    <li><a href="mapa_toponimia.html">Mapa</a></li>
									<li><a href="presentacion_toponimia.html">Presentación</a></li>
									<li><a href="limiar_toponimia.html">Limiar</a></li>
                                    <li><a class="active" href="Listado_toponinia_Dodro_A.html">Índice alfabético</a></li>
                                    <li><a href="galeria_toponimia.html">Galería</a></li>
                                    <li><a href="agradecementos_toponimia.html">Agradecementos</a></li>
                                    <li><a href="ToponimiaDodroLainho_publico1.pdf">Descargar PDF</a></li>
								</span>
                                 <cite>Escolma recollida do libro "Toponimia de Dodro e de Laíño.
                                Os nomes na auga"</cite>
							</ul>
                            
						</li>
                        
						<!--aqui termina el menu de  Toponimia-->
					</ul>
				</nav>
				<!-- fin Menu -->
			</div>
			<!-- fin inner -->

		</div>
		<!-- fin Sidebar -->
	</div>
	<!-- fin Wrapper -->

	<!-- Scripts -->
	<script src="../../assets/js/jquery.min.js"></script>
	<script src="../../assets/js/skel.min.js"></script>
	<script src="../../assets/js/util.js"></script>
	<!--[if lte IE 8]><script src="assets/js/ie/respond.min.js"></script><![endif]-->
	<script src="../../assets/js/main.js"></script>
	<script>
		var $cell = $('.card');

		//open and close card when clicked on card
		$cell.find('.js-expander').click(function() {

			var $thisCell = $(this).closest('.card');

			if ($thisCell.hasClass('is-collapsed')) {
				$cell.not($thisCell).removeClass('is-expanded').addClass('is-collapsed').addClass('is-inactive');
				$thisCell.removeClass('is-collapsed').addClass('is-expanded');

				if ($cell.not($thisCell).hasClass('is-inactive')) {
					//do nothing
				} else {
					$cell.not($thisCell).addClass('is-inactive');
				}

			} else {
				$thisCell.removeClass('is-expanded').addClass('is-collapsed');
				$cell.not($thisCell).removeClass('is-inactive');
			}
		});

		//Pechar a tarxeta. Non fai falla
		$cell.find('.js-collapser').click(function() {

			var $thisCell = $(this).closest('.card');

			$thisCell.removeClass('is-expanded').addClass('is-collapsed');
			$cell.not($thisCell).removeClass('is-inactive');

		});

	</script>
<!--	<script src='https://cdnjs.cloudflare.com/ajax/libs/jquery/2.1.3/jquery.min.js'></script>-->
</body>

</html>
